1 V začetku je bila Beseda in Beseda je bila pri Bogu in Beseda je bila Bog . 2 Ta je bila v začetku pri Bogu . 3 Vse je nastalo po njej in brez nje ni nastalo nič , kar je nastalo . 4 V njej je bilo življenje in življenje je bilo luč ljudi . 5 In luč sveti v temi , a tema je ni sprejela . 6 Bil je človek , ki ga je poslal Bog ; ime mu je bilo Janez . 7 Prišel je zavoljo pričevanja , da bi pričeval o luči , da bi po njem vsi sprejeli vero . 8 Ni bil on luč , ampak pričeval naj bi o luči . 9 Resnična luč , ki razsvetljuje vsakega človeka , je prihajala na svet . 10 Beseda je bila na svetu in svet je po njej nastal , a svet je ni spoznal . 11 V svojo lastnino je prišla , toda njeni je niso sprejeli . 12 Tistim pa , ki so jo sprejeli , je dala moč , da postanejo Božji otroci , vsem , ki verujejo v njeno ime 13 in se niso rodili iz krvi ne iz volje mesa ne iz volje moža , ampak iz Boga . 14 In Beseda je postala meso in se naselila med nami . Videli smo njeno veličastvo , veličastvo , ki ga ima od Očeta kot edinorojeni Sin , polna milosti in resnice . 15 Janez je pričeval o njej in klical : " To je bil tisti , o katerem sem rekel : Kateri pride za menoj , je pred menoj , ker je bil prej kakor jaz . " 16 Kajti iz njegove polnosti smo vsi prejeli milost za milostjo . 17 Postava je bila namreč dana po Mojzesu , milost in resnica pa je prišla po Jezusu Kristusu . 18 Boga ni nikoli nihče videl ; edinorojeni Bog , ki biva v Očetovem naročju , on je razložil . 19 To pa je Janezovo pričevanje : Ko so Judje poslali k njemu iz Jeruzalema duhovnike in levite , da so ga vprašali : " Kdo si ti ? " , 20 je priznal in ni tajil . Priznal je : " Jaz nisem Mesija . " 21 " Kaj torej ? Si mar Elija ? " so ga vprašali . " Ne, tudi to nisem , " jim je rekel . " Ali si prerok ? " " Ne , " je odgovoril . 22 Rekli so torej : " Kdo si, da bomo mogli odgovoriti tistim , ki so nas poslali . Kaj praviš sam o sebi ? " 23 Dejal je : " Jaz sem glas vpijočega v puščavi : zravnajte Gospodovo pot , kakor je rekel prerok Izaija . " 24 Odposlanci so bili iz vrst farizejev . 25 Vprašali so ga in mu rekli : " Kaj torej krščuješ , če nisi ne Mesija ne Elija ne prerok ? " 26 Janez jim je odgovoril : " Jaz krščujem v vodi , med vami pa stoji on , ki ga ne poznate , 27 tisti , ki pride za menoj , in jaz nisem vreden , da bi mu odvezal jermen na sandali . " 28 To se je zgodilo v Betaniji , onkraj Jordana , kjer je Janez krščeval .29 Naslednji dan je zagledal Jezusa , da prihaja k njemu , in je rekel : " Glejte , Božje Jagnje , ki odvzema greh sveta . 30 Ta je tisti , o katerem sem rekel : Za menoj pride mož , ki je pred menoj , kajti bil je prej kakor jaz . 31 In jaz ga nisem poznal , vendar sem zato prišel in krščujem v vodi , da se on razodene Izraelu . " 32 In Janez je izpričal : " Videl sem Duha , ki se je spuščal z neba kakor golob in ostal nad njim . 33 In jaz ga nisem poznal ; tisti , ki me je poslal krščevat v vodi , mi je rekel : " Na kogar boš videl prihajati Duha in ostati nad njim , tisti krščuje v Svetem Duhu . " 34 In videl sem in pričujem , da je ta Božji Sin . " 35 Naslednji dan je Janez spet stal tam in še dva izmed njegovih učencev . 36 Ozrl se je na Jezusa , ki je šel mimo , in rekel : " Glej, Božje Jagnje ! " 37 Učenca sta slišala , kar je rekel , in odšla za Jezusom . 38 Jezus pa se je obrnil , in ko je videl , da gresta za njim , jima je dejal : " Kaj iščeta ? " Rekla sta mu : " Rabi ( kar v prevodu pomeni učitelj ) , kje stanuješ ? " 39 Rekel jima je : " Pridita in bosta videla . " Šla sta torej in videla , kje stanuje , ter ostala pri njem tisti dan . Bilo je okrog desete ure . 40 Eden od teh , ki sta slišala Janezove besede in šla za Jezusom , je bil Andrej , brat Simona Petra . 41 Ta je najprej našel svojega brata Simona in mu je rekel : " Našli smo Mesija " ( kar v prevodu pomeni Maziljenec ) . 42 Privedel ga je k Jezusu . Jezus je uprl pogled vanj in rekel : " Ti si Simon , Janezov sin . Imenoval se boš Kefa " ( kar se prevaja Peter ) . 43 Naslednji dan je Jezus hotel oditi v Galilejo . Našel je Filipa in mu rekel : " Hôdi za menoj ! " 44 Filip pa je bil doma iz Betsajde , iz Andrejevega in Petrovega mesta . 45 Našel je Natánaela in mu rekel : " Našli smo njega , o katerem so pisali Mojzes v postavi in preroki : Jezusa , Jožefovega sina iz Nazareta . " 46 Natánael mu je dejal : " Iz Nazareta more biti kaj dobrega ? " Filip mu je rekel : " Pridi in poglej ! " 47 Ko je Jezus videl , da Natánael prihaja k njemu , je rekel o njem : " Poglejte , pravi Izraelec , v katerem ni zvijače . " 48 Natánael mu je dejal : " Od kod me poznaš ? " Jezus mu je odvrnil : " Preden te je Filip poklical , sem te videl , ko si bil pod smokvinim drevesom . " 49 Natánael mu je odgovoril : " Rabi , ti si Božji Sin , ti si Izraelov kralj . " 50 In Jezus je odgovoril in mu rekel : " Ker sem ti rekel , da sem te videl pod smokvinim drevesom , veruješ ? Še več kot to boš videl . " 51 In rekel mu je : " Resnično , resnično , povem vam : Videli boste nebesa odprta in Božje angele hoditi gor in dol nad Sinom človekovim . " 1 Tretji dan je bila svatba v galilejski Kani in Jezusova mati je bila tam . 2 Na svatbo so bili povabljeni tudi Jezus in njegovi učenci . 3 Ko je vino pošlo , je rekla Jezusu njegova mati : " Vina nimajo . " 4 In Jezus ji je dejal : " Kaj imam s teboj , žena ? Moja ura še ni prišla . " 5 Njegova mati je rekla strežnikom : " Kar koli vam reče , storite . " 6 Tam pa je stalo šest kamnitih vrčev za judovsko očiščevanje ; držali so po dve ali tri mere . 7 Jezus jim je rekel : " Napolnite vrče z vodo ! " In napolnili so jih do vrha . 8 Nato jim je rekel : " Zajemite zdaj in nesite starešini ! " In nesli so mu . 9 Ko je starešina pokusil vodo , ki je postala vino , in ni vedel , od kod je – strežniki , ki so zajeli vodo , pa so vedeli – , je poklical ženina 10 in mu rekel : " Vsakdo postreže najprej z dobrim vinom , in ko se ljudje napijejo , s slabšim , ti pa si dobro vino prihranil do zdaj . " 11 Tako je Jezus v galilejski Kani naredil prvo od znamenj in razodel svoje veličastvo in njegovi učenci so verovali vanj . 12 Potem je šel dol v Kafarnáum in z njim njegova mati , njegovi bratje in njegovi učenci ; in tam so ostali nekaj dni . 13 Bližala se je judovska pasha in Jezus je šel v Jeruzalem . 14 V templju je našel prodajalce volov , ovc in golobov ter menjalce denarja , ki so sedeli tam . 15 In iz vrvi je spletel bič ter vse izgnal iz templja z ovcami in voli vred . Menjalcem je raztresel denar in prevrnil mize , 16 prodajalcem golobov pa rekel : " Spravite proč vse to in iz hiše mojega Očeta ne delajte tržnice ! " 17 Njegovi učenci so se spomnili , da je pisano : Gorečnost za tvojo hišo me použiva . 18 Judje so mu rekli : " Kakšno znamenje nam pokažeš , ker takó delaš ? " 19 Jezus jim je odgovoril in rekel : " Podrite ta tempelj in v treh dneh ga bom postavil . " 20 Judje so tedaj rekli : " Šestinštirideset let so zidali ta tempelj , ti pa ga boš postavil v treh dneh ? " 21 On pa je govoril o templju svojega telesa . 22 Ko je bil obujen od mrtvih , so se njegovi učenci spomnili , da je govoril o tem , in verovali so Pismu in besedi , ki jo je rekel Jezus . 23 Ko je bil med praznikom pashe v Jeruzalemu , so mnogi začeli verovati v njegovo ime , ker so videli znamenja , ki jih je delal . 24 Jezus pa se jim ni zaupal , ker je vse poznal 25 in ker ni bilo treba , da bi mu kdo pričeval o človeku ; sam je namreč vedel , kaj je v človeku . 1 Med farizeji pa je bil človek , ki mu je bilo ime Nikodém ; bil je prvak med Judi . 2 Ponoči je prišel k Jezusu in mu rekel : " Rabi , vemo , da si prišel od Boga kot učitelj ; kajti nihče ne more delati teh znamenj , ki jih ti delaš , če ni Bog z njim . " 3 Jezus je odgovoril in mu rekel : " Resnično , resnično , povem ti : Če se kdo ne rodi od zgoraj , ne more videti Božjega kraljestva . " 4 Nikodém mu je dejal : " Kako se more človek roditi , če je star ? Mar more drugič v telo svoje matere in se roditi ? " 5 Jezus mu je odgovoril : " Resnično , resnično , povem ti : Če se kdo ne rodi iz vode in Duha , ne more priti v Božje kraljestvo . 6 Kar je rojeno iz mesa , je meso , in kar je rojeno iz Duha , je duh . 7 Ne čudi se , da sem ti rekel : Morate se roditi od zgoraj . 8 Veter veje , koder hoče , njegov glas slišiš , pa ne veš , od kod prihaja in kam gre . Tako je z vsakim , ki je rojen iz Duha . " 9 Nikodém je odgovoril in mu rekel : " Kako se more to zgoditi ? " 10 Jezus mu je odvrnil : " Ti si učitelj v Izraelu in tega ne veš ? 11 Resnično , resnično , povem ti : Govorimo o tem , kar vemo , in pričujemo o tem , kar smo videli , toda našega pričevanja ne sprejemate . 12 Če ne verjamete , kar sem vam govoril o zemeljskih stvareh , kako boste verjeli , če vam bom govoril o nebeških ? 13 Nihče ni šel v nebesa , razen tistega , ki je prišel iz nebes , Sina človekovega . 14 In kakor je Mojzes povzdignil kačo v puščavi , tako mora biti povzdignjen Sin človekov , 15 da bi vsak , ki veruje , imel v njem večno življenje . 16 Bog je namreč svet tako vzljubil , da je dal svojega edinorojenega Sina , da bi se nihče , kdor vanj veruje , ne pogubil , ampak bi imel večno življenje . 17 Bog namreč svojega Sina ni poslal na svet , da bi svet sodil , ampak da bi se svet po njem rešil . 18 Kdor vanj veruje , se mu ne sodi ; kdor pa ne veruje , je že sojen , ker ne veruje v ime edinorojenega Božjega Sina . 19 Sodba pa je v tem , da je prišla luč na svet in so ljudje bolj ljubili temo kakor luč , kajti njihova dela so bila hudobna . 20 Kdor namreč dela húdo , sovraži luč in ne pride k luči , da se ne bi pokazala njegova dela . 21 Kdor pa se ravna po resnici , pride k luči , da se razkrije , da so njegova dela narejena v Bogu . " 22 Potem je šel Jezus s svojimi učenci na judejsko podeželje , se tam zadrževal z njimi in krščeval . 23 Tudi Janez je krščeval v Enónu blizu Salíma , ker je bilo tam veliko voda . Ljudje so prihajali in se dajali
 krstiti . 24 Janeza namreč še niso vrgli v ječo . 25 Med Janezovimi učenci in nekim Judom pa je nastalo razpravljanje glede očiščevanja . 26 Šli so torej k Janezu in mu rekli : " Rabi , glej , tisti , ki je bil pri tebi onkraj Jordana in o katerem si pričeval , krščuje in vsi hodijo k njemu . " 27 Janez pa je odgovoril in rekel : " Človek si ne more ničesar prisvojiti , če mu ni dano iz nebes . 28 Vi sami ste priče , da sem rekel : " Jaz nisem Mesija , temveč sem poslan pred njim . " 29 Kdor ima nevesto , je ženin . Ženinov prijatelj pa , ki stoji in ga posluša , se srčno veseli zaradi ženinovega glasu . To moje veselje je torej zdaj dopolnjeno . 30 On mora rasti , jaz pa se manjšati . " Jezus prihaja iz nebes 31 " Kdor prihaja od zgoraj , je nad vsem ; kdor pa je z zemlje , je zemeljski in govori zemeljsko . Kdor prihaja iz nebes , je nad vsem , 32 in pričuje o tem , kar je videl in slišal , vendar nihče ne sprejema njegovega pričevanja . 33 Kdor pa je sprejel njegovo pričevanje , je s pečatom potrdil , da je Bog resničen . 34 Kogar je namreč poslal Bog , govori Božje besede , kajti on ne daje Duha na mero . 35 Oče ljubi Sina in mu je vse dal v roko . 36 Kdor veruje v Sina , ima večno življenje ; kdor pa ne veruje v Sina , ne bo videl življenja , ampak ostane nad njim Božja jeza . " 1 Ko je torej Jezus izvedel , da so farizeji slišali , kako pridobiva in krščuje več učencev kot Janez – 2 čeprav Jezus sam ni krščeval , ampak njegovi učenci – , 3 je zapustil Judejo in spet odšel v Galilejo . 4 Moral je iti skozi Samarijo . 5 Prišel je torej v samarijsko mesto , imenovano Sihár , blizu posesti , ki jo je Jakob dal svojemu sinu Jožefu . 6 Tam je bil Jakobov studenec . Jezus je bil utrujen od poti in je kar sédel k studencu . Bilo je okrog šeste ure . 7 Tedaj je prišla neka žena iz Samarije , da bi zajela vode . Jezus ji je rekel : " Daj mi piti ! " 8 Njegovi učenci so namreč odšli v mesto , da bi nakupili hrano . 9 Samarijanka mu je torej rekla : " Kako vendar ti , ki si Jud , prosiš mene , Samarijanko , naj ti dam piti ? " ( Judje namreč nočejo imeti stika s Samarijani . ) 10 Jezus ji je odgovoril in rekel : " Če bi poznala Božji dar in če bi vedela , kdo je , ki ti pravi : " Daj mi piti , " bi ga ti prosila in dal bi ti žive vode . " 11 Žena mu je rekla : " Gospod , nimaš s čim zajeti in vodnjak je globok . Od kod imaš torej živo vodo ? 12 Si mar ti večji kot naš oče Jakob , ki nam je dal ta vodnjak in je iz njega pil on sam , njegovi sinovi in njegova živina ? " 13 Jezus je odvrnil in ji rekel : " Vsak , kdor pije od te vode , bo spet žejen . 14 Kdor pa bo pil od vode , ki mu jo bom jaz dal , ne bo nikoli žejen , ampak bo voda , katero mu bom dal , postala v njem izvir vode , ki teče v večno življenje . " 15 Žena mu je rekla : " Gospod , daj mi te vode , da ne bom žejna in ne bom hodila sem zajemat . " 16 Rekel ji je : " Pojdi in pokliči svojega moža in pridi sem ! " 17 Žena je odgovorila in mu rekla : " Nimam moža . " Jezus ji je rekel : " Dobro si rekla : " Nimam moža " ; 18 kajti pet mož si imela in ta , ki ga imaš zdaj , ni tvoj mož . To si prav povedala . " 19 Žena mu je dejala : " Gospod , vidim , da si prerok . 20 Naši očetje so častili Boga na tej gori , vi pa pravite , da je kraj , kjer ga je treba častiti , v Jeruzalemu . " 21 Jezus ji je rekel : " Veruj mi , žena , da pride ura , ko ne boste častili Očeta ne na tej gori ne v Jeruzalemu . 22 Vi častite , česar ne poznate , mi pa častimo , kar poznamo , kajti odrešenje je od Judov . 23 Pride pa ura in je že zdaj , ko bodo pravi častilci častili Očeta v duhu in resnici . Prav takih častilcev si namreč želi Oče . 24 Bog je duh , in kateri ga častijo , ga morajo častiti v duhu in resnici . " 25 Žena mu je dejala : " Vem , da pride Mesija ( kar pomeni Maziljenec ) . Ko pride , nam bo vse oznanil . " 26 Jezus ji je rekel : " Jaz sem , ki govorim s teboj . " 27 Medtem so prišli njegovi učenci in se čudili , da je govoril z žensko , vendar mu nobeden ni rekel : " Kaj bi rad od nje ? " ali " Zakaj govoriš z njo ?"  28 Tedaj je žena odložila vrč , odšla v mesto in pripovedovala ljudem : 29 " Pridite in poglejte človeka , ki mi je povedal vse , kar sem storila . Kaj , če je on Mesija ? " 30 Odšli so iz mesta in se napotili k njemu . 31 Medtem so ga učenci prosili in govorili : " Rabi , jej ! " 32 On pa jim je rekel : " Jaz imam za jed hrano , ki je vi ne poznate . " 33 Učenci so tedaj govorili med seboj : " Mar mu je kdo prinesel jesti ? " 34 Jezus jim je rekel : " Moja hrana je , da uresničim voljo tistega , ki me je poslal , in dokončam njegovo delo . 35 Ali ne pravite vi : " Še štiri mesece in žetev bo tu . " Glejte , jaz pa vam pravim : Povzdignite oči in poglejte polja , da so bela za žetev . 36 Žanjec prejema plačilo in spravlja pridelek za večno življenje , da se bosta skupaj veselila sejalec in žanjec . 37 V tem je namreč resničen izrek , da " eden seje, drugi žanje " . 38 Poslal sem vas , da boste poželi , za kar se niste trudili . Drugi so se trudili , vi pa ste vstopili v njihov trud . " 39 Veliko Samarijanov iz tistega mesta je začelo verovati vanj zaradi ženinih besed : " Vse mi je povedal , kar sem storila . " 40 Ko so Samarijani prišli k njemu , so ga prosili , naj ostane pri njih ; in ostal je tam dva dni . 41 Zaradi njegove besede jih je še veliko več začelo verovati . 42 Ženi pa so govorili : " Ne verjamemo več zaradi tvojega pripovedovanja , kajti sami smo slišali in vemo , da je on resnično odrešenik sveta . " 43 Po teh dveh dneh je šel od tam v Galilejo . 44 Jezus je sicer sam izpričal , da prerok ne uživa časti v svojem domačem kraju , 45 toda ko je prišel v Galilejo , so ga Galilejci sprejeli , ker so videli vse , kar je storil v Jeruzalemu ob prazniku ; tudi sami so namreč šli na praznik . 46 Prišel je torej spet v galilejsko Kano , kjer je bil naredil vino iz vode . In v Kafarnáumu je bil neki kraljevi uradnik , ki je imel bolnega sina . 47 Ko je slišal , da je prišel Jezus iz Judeje v Galilejo , se je odpravil k njemu in ga prosil , naj pride in mu ozdravi sina , ki že umira . 48 Jezus mu je tedaj dejal : " Če ne vidite znamenj in čudežev , ne verujete . " 49 Uradnik pa mu je rekel : " Gospod , stopi dol , preden moj otrok umre . " 50 Jezus mu je dejal : " Pojdi, tvoj sin živi . " Mož je verjel besedi , ki mu jo je rekel Jezus , in je odšel . 51 Že med potjo pa so mu prišli naproti njegovi služabniki in mu sporočili : " Tvoj sin živi . " 52 Poizvedel je od njih , ob kateri uri se mu je stanje izboljšalo . Rekli so mu : " Včeraj ob sedmih ga je vročica pustila . " 53 Oče je spoznal , da se je to zgodilo tisto uro , ko mu je Jezus rekel : " Tvoj sin živi . " In začel je verovati sam in vsi njegovi domači . 54 To pa je bilo že drugo znamenje , ki ga je storil Jezus , odkar je iz Judeje prišel v Galilejo . 1 Potem je bil judovski praznik in Jezus je šel v Jeruzalem . 2 V Jeruzalemu je pri Ovčjih vratih kopel , ki se po hebrejsko imenuje Betésda in ima pet pokritih stebrišč . 3 V njih je ležalo veliko bolnikov : slepih , hromih in sušičnih . Čakali so na valovanje vode , 4 kajti od časa do časa je prihajal v kopel Gospodov angel in vzburkal vodo . Kdor je po vzburkanju vode prvi vstopil vanjo , je ozdravel , najsi je imel katero koli bolezen . 5 Med njimi je bil tudi človek , ki je bil bolan osemintrideset let . 6 Jezus ga je videl , kako leži tam , in ker je vedel , da je že dolgo bolan , mu je rekel : " Bi rad ozdravel ? " 7 Bolnik mu je odgovoril : " Gospod , nimam človeka , ki bi me dal v kopel , kadar se voda vzburka. Medtem ko grem tja, se spusti pred menoj kdo drug . " 8 Jezus mu je rekel : " Vstani , vzemi svojo posteljo in hôdi ! " 9 In mož je takoj ozdravel . Vzel je posteljo in hodil . Tisti dan pa je bila sobota . 10 Zato so Judje govorili ozdravljenemu : " Sobota je . Ne smeš prenašati postelje ! " 11 On pa jim je odgovoril : " Tisti , ki me je ozdravil , mi je rekel : " Vzemi svojo posteljo in hôdi ! " " 12 Vprašali so ga : " Kdo je tisti človek , ki ti je rekel : " Vzemi jo in hôdi ! " " 13 Ozdravljeni pa ni vedel , kdo je tisti ; Jezus se je namreč umaknil , ker je bila tam množica . 14 Pozneje ga je Jezus srečal v templju in mu rekel : " Vidiš , ozdravel si . Ne gréši več , da se ti ne zgodi kaj hujšega ! " 15 Mož je odšel in sporočil Judom , da je Jezus tisti , ki ga je ozdravil . 16 Zaradi tega so Judje preganjali Jezusa , ker je takšne reči delal na soboto . 17 Jezus pa jim je odvrnil : " Moj Oče dela do zdaj in tudi jaz delam . " 18 Zato so si Judje še bolj prizadevali , da bi ga umorili , ker ni samo kršil soboto , ampak je tudi Boga imenoval za svojega Očeta in se tako delal enakega Bogu . 19 Jezus jim je tedaj odvrnil in jim govoril : " Resnično , resnično , povem vam : Sin ne more delati ničesar sam od sebe , ampak le to , kar vidi , da dela Oče ; kar namreč dela on , dela enako tudi Sin . 20 Kajti Oče ima Sina rad in mu pokaže vse , kar dela sam , in še večja dela od teh mu bo pokazal , tako da se boste čudili . 21 Kakor namreč Oče obuja mrtve in jim daje življenje , tako tudi Sin daje življenje , komur hoče . 22 Kajti Oče nikogar ne sodi , ampak je dal vso sodbo Sinu , 23 da bi vsi častili Sina , kakor častijo Očeta . Kdor ne časti Sina , tudi ne časti Očeta , ki ga je poslal . 24 Resnično , resnično , povem vam : Kdor posluša mojo besedo in veruje njemu , ki me je poslal , ima večno življenje in ne pride v obsodbo , temveč je prestopil iz smrti v življenje . 25 Resnično , resnično , povem vam : Pride ura in je že zdaj , ko bodo mrtvi slišali glas Božjega Sina , in kateri ga bodo slišali , bodo živeli . 26 Kakor ima namreč Oče življenje v sebi , tako je dal tudi Sinu , da ima življenje v sebi . 27 Oblast mu je dal , da sodi , ker je Sin človekov . 28 Ne čudite se temu , kajti pride ura , v kateri bodo vsi , ki so v grobovih , slišali njegov glas . 29 In tisti , ki so delali dobro , bodo odšli v vstajenje življenja
 , tisti pa , ki so delali húdo , v vstajenje obsodbe . 30 Jaz sam od sebe ne morem ničesar storiti : kakor slišim , sodim , in moja sodba je pravična , ker ne iščem svoje volje , ampak voljo tistega , ki me je poslal . " 31 " Če jaz pričujem o sebi , moje pričevanje ni resnično ; 32 drug je , ki pričuje o meni , in vem , da je pričevanje , s katerim pričuje o meni , resnično . 33 Vi ste napotili poslance k Janezu in pričeval je za resnico . 34 Jaz pa ne jemljem pričevanja od človeka , ampak to pripovedujem zato , da bi se vi rešili . 35 On je bil svetilka , ki gori in sveti , vi pa ste se hoteli nekaj časa veseliti ob njegovi luči . 36 Jaz imam pričevanje , ki je večje kakor Janezovo : dela namreč , ki mi jih je dal moj Oče , da jih izvršim , prav ta dela , ki jih opravljam , pričajo o meni , da me je poslal Oče . 37 In tudi Oče , ki me je poslal , on je pričeval o meni : vendar vi niste nikoli slišali njegovega glasu ne videli njegovega lika . 38 In tudi nimate njegove besede , ki bi ostajala v vas , ker ne verujete tistemu, ki ga je on poslal . 39 Preiskujete Pisma , ker mislite , da imate v njih večno življenje , a prav ta pričujejo o meni . 40 Toda vi nočete priti k meni , da bi imeli življenje . 41 Ne sprejemam slave od ljudi ; 42 sicer pa vas poznam : v vas ni Božje ljubezni . 43 Prišel sem v imenu svojega Očeta in me ne sprejmete . Če pride kdo drug v svojem imenu , ga boste sprejeli . 44 Kako bi mogli verovati vi , ki sprejemate slavo drug od drugega in ne iščete slave od edinega Boga ? 45 Ne mislite , da vas bom jaz tožil pri Očetu ; vaš tožnik je Mojzes , v katerega upate . 46 Če bi namreč verjeli Mojzesu , bi verjeli tudi meni , saj je pisal o meni . 47 Če pa ne verjamete njegovim spisom , kako boste verjeli mojim besedam ? " 1 Potem se je Jezus prepeljal na drugo stran Galilejskega , to je Tiberijskega jezera . 2 Za njim je šla velika množica , ker je videla znamenja , ki jih je delal na bolnikih . 3 On pa se je povzpel na goro in tam sedel s svojimi učenci . 4 Blizu je bila pasha , judovski praznik . 5 Ko je Jezus tedaj povzdignil oči in videl , da prihaja k njemu velika množica , je rekel Filipu : " Kje naj kupimo kruha , da bodo tile jedli ? " 6 To pa je rekel , ker ga je preizkušal ; sam je namreč vedel , kaj bo storil . 7 Filip mu je odgovoril : " Za dvesto denarijev kruha jim ne bi bilo dosti , da bi vsak dobil vsaj majhen kos . " 8 Eden izmed njegovih učencev , Andrej , brat Simona Petra , mu je rekel : 9 " Tukaj je deček , ki ima pet ječmenovih hlebov in dve ribi , a kaj je to za toliko ljudi ? " 10 Jezus je dejal : " Posedite ljudi . " Bilo pa je na tistem kraju veliko trave . Posedlo je torej kakih pet tisoč mož . 11 Tedaj je Jezus vzel hlebe , se zahvalil in jih razdelil med sedeče . Prav tako je razdelil tudi ribe , kolikor so hoteli . 12 Ko so se najedli , je rekel svojim učencem : " Poberite koščke , ki so ostali , da se kaj ne izgubi . " 13 Pobrali so jih torej in napolnili dvanajst košar s koščki , ki so od petih ječmenovih hlebov ostali tistim , ki so jedli . 14 Ko so ljudje videli , da je storil znamenje , so govorili : " Ta je resnično prerok , ki mora priti na svet . " 15 Ker je Jezus spoznal , da nameravajo priti in ga s silo odvesti , da bi ga postavili za kralja , se je spet sam umaknil na goro . 16 Ko se je zvečerilo , so šli njegovi učenci dol k jezeru . 17 Vkrcali so se v čoln in se peljali na drugo stran jezera , v Kafarnáum . Bila je že tema , vendar Jezus še ni prišel k njim . 18 Jezero pa je bilo razburkano , ker je pihal močan veter . 19 Ko so imeli za seboj kakih petindvajset do trideset stadijev vožnje, so videli Jezusa , kako hodi po jezeru in se bliža čolnu . Ustrašili so se , 20 on pa jim je rekel : " Jaz sem . Ne bojte se ! " 21 Hoteli so ga vzeti v čoln , a se je čoln takoj znašel pri obrežju , kamor so pluli . 1 Po tistem je Jezus hodil po Galileji . Po Judeji namreč ni hotel hoditi , ker so ga Judje želeli umoriti . 2 Medtem se je približal judovski šotorski praznik . 3 Njegovi bratje so mu tedaj rekli : " Odidi od tod in pojdi v Judejo , da bodo tudi tvoji učenci videli tvoja dela , ki jih opravljaš . 4 Nihče ne dela česa na skrivnem , če hoče sam biti znan . Če delaš take reči , se pokaži svetu ! " 5 Niti njegovi bratje namreč niso verovali vanj . 6 Jezus jim je tedaj dejal : " Moj čas še ni prišel . Vaš čas pa je vedno pripravljen . 7 Vas svet ne more sovražiti , mene pa sovraži , ker pričujem o njem , da so njegova dela hudobna . 8 Vi le pojdite na praznik , jaz pa na ta praznik ne grem , ker moj čas še ni dopolnjen . " 9 To jim je povedal in ostal v Galileji . 10 Ko pa so njegovi bratje odšli na praznik , je šel tudi on sam , vendar ne očitno , ampak na skrivaj . 11 Judje so ga med praznikom iskali in govorili : " Kje je tisti ? " 12 Med množico se je veliko šepetalo o njem . Nekateri so govorili : " Dober je , " drugi pa so govorili : " Ni , temveč zavaja množico . " 13 Nobeden pa ni javno govoril o njem zaradi strahu pred Judi . 14 Šele sredi praznika je prišel Jezus v tempelj in učil . 15 Judje so se začudeni spraševali : " Kako ta pozna spise , saj se ni učil ? " 16 Jezus pa jim je odgovoril in rekel : " Moj nauk ni moj , temveč tistega , ki me je poslal . 17 Če hoče kdo uresničevati njegovo voljo , bo spoznal glede nauka , ali je od Boga ali pa jaz govorim sam od sebe . 18 Kdor govori sam od sebe , išče svojo slavo , kdor pa išče slavo tistega , ki ga je poslal , je resničen in v njem ni krivice . 19 Ali vam ni Mojzes dal postave ? Vendar je nobeden med vami ne uresničuje . Zakaj me hočete umoriti ? " 20 Množica je odgovorila : " Demona imaš . Kdo te hoče umoriti ? " 21 Jezus jim je odvrnil in rekel : " Eno delo sem storil med vami in se vsi temu čudite . 22 Mojzes vam je dal obrezo – ne kakor da bi bila od Mojzesa , ampak je od očakov – in vi obrezujete v soboto . 23 Če torej človek lahko v soboto prejme obrezo , da se ne krši Mojzesova postava , zakaj se jezite nad menoj , ker sem v soboto ozdravil celega človeka ? 24 Ne sodite po videzu , ampak sodite s pravično sodbo . " 25 Nekaj Jeruzalemčanov je tedaj govorilo : " Ali ni ta tisti , ki ga hočejo umoriti ? 26 In glejte , javno govori in mu nič ne rečejo . Mar so voditelji resnično spoznali , da je on Mesija ? 27 Toda o njem vemo , od kod je ; kadar pa pride Mesija , nihče ne bo vedel , od kod je . " 28 Jezus je tedaj med poučevanjem v templju zaklical in rekel : " Vi me poznate in tudi veste , od kod sem . Nisem prišel sam od sebe . Toda tisti , ki me je poslal , je resničen , in vi ga ne poznate . 29 Jaz ga poznam , ker sem od njega in me je on poslal . " 30 Tedaj so ga hoteli prijeti , toda nobeden ni nadenj dvignil roke , ker njegova ura še ni prišla . 31 Med množico pa jih je precej začelo verovati vanj in so govorili : " Bo mar Mesija , kadar pride , storil več znamenj , kakor jih je storil ta ? " 32 Farizeji so slišali , kaj množica šepeta o njem . Tedaj so véliki duhovniki in farizeji poslali služabnike , da bi ga prijeli . 33 Jezus pa je rekel : " Še malo časa sem z vami in nato pojdem k njemu , ki me je poslal . 34 Iskali me boste in me ne boste našli , in tja , kjer sem jaz , vi ne morete priti . " 35 Judje so tedaj govorili med seboj : " Kam namerava iti ta , da ga ne bomo našli ? Mar namerava iti k razkropljenim med Grke in bo učil Grke ? 36 Kaj pomenijo besede , ki jih je rekel : " Iskali me boste in me ne boste našli , in tja , kjer sem jaz , vi ne morete priti . " " 37 Na zadnji , veliki dan praznika je Jezus vstal in zaklical : " Če je kdo žejen , naj pride k meni in naj pije . 38 Kdor veruje vame , bodo , kakor pravi Pismo , iz njegovega osrčja tekle reke žive vode . " 39 To pa je rekel o Duhu , ki ga bodo prejeli tisti , kateri so sprejeli vero vanj . Duha namreč še ni bilo , ker Jezus še ni bil poveličan . 40 Nekateri iz množice , ki so slišali te besede , so govorili : " Ta je resnično prerok . " 41 Drugi so govorili : " Ta je Mesija . " Nekateri pa so govorili : " Mar pride Mesija iz Galileje ? 42 Ali ne pravi Pismo , da pride Mesija iz Davidovega rodu in iz Betlehema , vasi , kjer je bil David ? " 43 Tako je med ljudmi zaradi njega nastal razdor . 44 Nekateri izmed njih so ga hoteli prijeti , toda nobeden ni nadenj dvignil rok . 45 Služabniki so se torej vrnili k vélikim duhovnikom in farizejem in ti so jim rekli : " Zakaj ga niste privedli ? " 46 Služabniki so odgovorili : " Še nikoli ni nihče tako govoril . " 47 " Ste se mar tudi vi dali zapeljati ? " so jim odvrnili farizeji . 48 " Je kdo izmed voditeljev ali farizejev sprejel vero vanj ? 49 Ta množica , ki ne pozna postave , pa je prekleta ! " 50 Nikodém , ki je bil eden izmed njih in je prej prišel k Jezusu , jim je rekel : 51 " Ali naša postava koga sodi , če ga prej ne zasliši in ne spozna , kaj dela ? " 52 Odgovorili so in mu rekli : " Kaj si tudi ti iz Galileje ? Preišči in sprevidi , da iz Galileje ne pride noben prerok . " 53 In šli so vsak na svoj dom . 1 Jezus pa je krenil proti Oljski gori . 2 Zgodaj zjutraj se je spet napotil v tempelj . Vse ljudstvo je prihajalo k njemu , on pa je sédel in jih učil . 3 Pismouki in farizeji so tedaj pripeljali ženo , ki so jo zalotili pri prešuštvovanju . Postavili so jo v sredo 4 in mu rekli : " Učitelj , tole ženo smo zasačili v prešuštvovanju . 5 Mojzes nam je v postavi ukazal take kamnati . Kaj pa ti praviš ? " 6 To so govorili , ker so ga preizkušali , da bi ga mogli tožiti . Jezus se je sklonil in s prstom pisal po tleh . 7 Ko pa so ga kar naprej spraševali , se je vzravnal in jim rekel : " Kdor izmed vas je brez greha , naj prvi vrže kamen vanjo . " 8 Nato se je spet sklonil in pisal po tleh . 9 Ko so to slišali , so drug za drugim odhajali , od najstarejših dalje . In ostal je sam in žena v sredi . 10 Jezus se je vzravnal in ji rekel : " Kje so , žena ? Te ni nihče obsodil ? " 11 Rekla je : " Nihče , Gospod . " In Jezus ji je dejal : " Tudi jaz te ne obsojam . Pojdi in
 odslej ne gréši več ! " 12 Spet jim je Jezus spregovoril : " Jaz sem luč sveta . Kdor hodi za menoj , ne bo hodil v temi , temveč bo imel luč življenja . " 13 Farizeji so mu tedaj rekli : " Ti pričuješ o sebi . Tvoje pričevanje ni resnično ."  14 Jezus je odgovoril in jim rekel : " Tudi če jaz pričujem o sebi , je moje pričevanje resnično , ker vem , od kod sem prišel in kam grem . Vi pa ne veste , od kod prihajam in kam grem . 15 Vi sodite po mesu , jaz ne sodim nikogar . 16 Če pa sodim jaz , je moja sodba resnična , ker nisem sam , temveč sva jaz in Oče , ki me je poslal . 17 Tudi v vaši postavi je zapisano , da je pričevanje dveh ljudi resnično . 18 Jaz sem , ki pričujem o sebi , in Oče , ki me je poslal , pričuje o meni . " 19 Tedaj so mu govorili : " Kje je tvoj Oče ? " Jezus je odgovoril : " Ne poznate ne mene ne mojega Očeta . Če bi poznali mene , bi poznali tudi mojega Očeta . " 20 Te besede je spregovoril pri zakladnici , ko je učil v templju . In nihče ga ni prijel , ker še ni prišla njegova ura . 21 Jezus jim je spet rekel : " Jaz odhajam in iskali me boste , in umrli boste v svojem grehu . Kamor jaz odhajam , vi ne morete priti . " 22 Judje so tedaj govorili : " Si bo mar vzel življenje , da pravi : " Kamor jaz odhajam , vi ne morete priti . " " 23 In govoril jim je : " Vi ste od spodaj , jaz pa sem od zgoraj . Vi ste od tega sveta , jaz pa nisem od tega sveta . 24 Zato sem vam rekel : " Umrli boste v svojih grehih . " Če namreč ne boste verovali , da jaz sem , boste umrli v svojih grehih . " 25 Tedaj so mu govorili : " Kdo si ti ? " Jezus jim je rekel : " To , kar vam govorim od začetka . 26 Mnogo imam o vas govoriti in soditi . Toda tisti , ki me je poslal , je resničen , in kar slišim od njega , to govorim svetu . " 27 Vendar niso spoznali , da jim je govoril o Očetu . 28 Jezus jim je tedaj rekel : " Ko boste povzdignili Sina človekovega , boste spoznali , da jaz sem in da ničesar ne delam sam od sebe , ampak govorim to , kar me je naučil Oče . 29 On , ki me je poslal , je z menoj . Ni me pustil samega , kajti jaz vedno delam to , kar je všeč njemu . " 30 Ko je to govoril , so mnogi začeli verovati vanj . 31 Tedaj je Jezus govoril Judom , ki so verovali vanj : " Če ostanete v moji besedi , ste resnično moji učenci . 32 In spoznali boste resnico in resnica vas bo osvobodila . " 33 Odgovorili so mu : " Abrahamovi potomci smo in nikoli nismo bili nikomur sužnji ; kako praviš ti : " Postali boste svobodni . " " 34 Jezus jim je odgovoril : " Resnično , resnično , povem vam : Vsak , kdor dela greh , je suženj greha . 35 Suženj pa ne ostane pri hiši za vekomaj ; sin ostane vekomaj . 36 Če vas torej Sin osvobodi , boste resnično svobodni . 37 Vem , da ste Abrahamovi potomci , in vendar me skušate umoriti , ker za mojo besedo v vas ni prostora . 38 Jaz govorim , kar sem videl pri Očetu , vi pa delate , kar ste slišali pri svojem očetu . " 39 Odgovorili so in mu rekli : " Naš oče je Abraham . " Jezus pa jim je dejal : " Če bi bili Abrahamovi otroci , bi opravljali Abrahamova dela . 40 Zdaj pa me hočete umoriti , človeka , ki sem vam povedal resnico , katero sem slišal od Boga . Česa takega Abraham ni storil . 41 Vi opravljate dela svojega očeta . " Tedaj so mu rekli : " Mi se nismo rodili iz prešuštva ; enega očeta imamo : Boga . " 42 Jezus jim je dejal : " Če bi bil Bog vaš Oče , bi me ljubili , ker sem iz Boga izšel in prišel . Nisem prišel sam od sebe , temveč me je on poslal . 43 Zakaj ne razumete mojega govorjenja ? Ker ne zmorete poslušati moje besede . 44 Vi pa ste od svojega očeta , hudiča , in hočete uresničevati njegove želje . On je bil od začetka morilec ljudi in ni obstal v resnici , ker v njem ni resnice . Kadar govori laž , govori iz svojega , ker je lažnivec in oče laži . 45 Toda ker govorim resnico , mi ne verjamete . 46 Kdo izmed vas mi more dokazati greh ? Če govorim resnico , zakaj mi ne verjamete ? 47 Kdor je iz Boga , posluša Božje besede . Vi jih zato ne poslušate , ker niste iz Boga . " 48 Judje so odgovorili in mu rekli : " Ali ne govorimo prav , da si Samarijan in da imaš demona ? " 49 Jezus je odvrnil : " Jaz nimam demona , ampak častim svojega Očeta , vi pa me sramotite . 50 Jaz ne iščem svoje slave ; je pa nekdo , ki jo išče in sodi . 51 Resnično , resnično , povem vam : Kdor se drži moje besede , vekomaj ne bo videl smrti . " 52 Judje so mu torej rekli : " Zdaj smo spoznali , da imaš demona . Abraham je umrl in preroki so pomrli ; ti pa praviš : " Kdor se drži moje besede , vekomaj ne bo okusil smrti . " 53 Si mar ti večji kot naš oče Abraham , ki je umrl ? In tudi preroki so pomrli . Koga se delaš ? " 54 Jezus je odgovoril : " Če jaz poveličujem sebe , moja slava ni nič . Moj Oče je , ki me poveličuje , on , o katerem vi pravite : " Naš Bog je . " 55 Toda vi ga ne poznate , jaz pa ga poznam , in ko bi rekel , da ga ne poznam , bi bil lažnivec , podoben vam , toda poznam ga in se držim njegove besede . 56 Vaš oče Abraham se je vzradostil , da bo videl moj dan ; in videl ga je in se razveselil ."  57 Judje so mu tedaj rekli : " Še petdeset let nimaš in si videl Abrahama ? " 58 Jezus jim je dejal : " Resnično , resnično , povem vam : Preden se je Abraham rodil , jaz sem . " 59 Tedaj so pograbili kamenje , da bi ga vrgli vanj ; Jezus pa se je skril in odšel iz templja . 1 " Resnično , resnično , povem vam : Kdor ne pride v ovčjo stajo skozi vrata , ampak spleza vanjo od drugod , ta je tat in ropar . 2 Kdor pa pride skozi vrata , je pastir ovc . 3 Njemu vratar odpre in ovce poslušajo njegov glas in svoje ovce kliče po imenu in jih vodi ven . 4 Ko vse svoje spusti ven , hodi pred njimi in ovce gredo za njim , ker poznajo njegov glas . 5 Za tujcem pa ne bodo šle , ampak bodo bežale pred njim , ker ne poznajo glasu tujcev . " 6 Jezus jim je povedal to prispodobo , pa niso spoznali , kaj jim je govoril . 7 Jezus je znova spregovoril : " Resnično , resnično , povem vam : Jaz sem vrata za ovce . 8 Vsi , ki so prišli pred menoj , so tatovi in roparji , toda ovce jih niso poslušale . 9 Jaz sem vrata . Kdor stopi skozme , se bo rešil ; hodil bo noter in ven in bo našel pašo . 10 Tat prihaja samo zato , da krade , kolje in uničuje . Jaz sem prišel , da bi imeli življenje in ga imeli v obilju . 11 Jaz sem dobri pastir . Dobri pastir da svoje življenje za ovce . 12 Tisti pa , ki je najemnik in ne pastir in ovce niso njegove , pusti ovce in zbeži , ko vidi , da prihaja volk , in volk jih pograbi in razkropi . 13 Je pač najemnik in mu za ovce ni mar . 14 Jaz sem dobri pastir in poznam svoje in moje poznajo mene , 15 kakor Oče pozna mene in jaz poznam Očeta . Svoje življenje dam za ovce . 16 Imam še druge ovce , ki niso iz tega hleva . Tudi tiste moram pripeljati in poslušale bodo moj glas in bo ena čreda , en pastir . 17 Zato me Oče ljubi , ker dam svoje življenje , da ga spet prejmem . 18 Nihče mi ga ne jemlje , ampak ga dajem sam od sebe . Oblast imam , da ga dam , in oblast imam , da ga spet prejmem . To naročilo sem prejel od svojega Očeta . " 19 Zaradi teh besed je vnovič nastal razdor med Judi . 20 Mnogi izmed njih so govorili : " Demona ima in blazni . Zakaj ga poslušate ? " 21 Drugi pa so govorili : " To niso besede obsedenca . Mar more demon odpreti oči slepim ? " 22 Takrat so v Jeruzalemu obhajali praznik tempeljskega posvečenja . Bilo je pozimi . 23 Jezus je hodil v templju gor in dol po Salomonovem stebrišču . 24 Tedaj so ga obstopili Judje in mu govorili : " Doklej nas boš pustil v negotovosti ? Če si ti Mesija , nam odkrito povej ! " 25 Jezus jim je odgovoril : " Povedal sem vam , pa ne verjamete . Dela , ki jih opravljam v imenu svojega Očeta , ta pričajo o meni . 26 Toda vi mi ne verjamete , ker niste izmed mojih ovc . 27 Moje ovce poslušajo moj glas ; jaz jih poznam in hodijo za menoj . 28 Dajem jim večno življenje ; nikoli se ne bodo pogubile in nihče jih ne bo iztrgal iz moje roke . 29 Moj Oče , ki mi jih je dal , je večji od vseh , in nihče jih ne more iztrgati iz Očetove roke . 30 Jaz in Oče sva eno . " 31 Judje so spet pograbili kamenje , da bi ga kamnali . 32 Jezus pa jim je odgovoril : " Veliko dobrih del , ki izhajajo iz Očeta , sem vam pokazal . Zaradi katerega od teh del me hočete kamnati ? " 33 Judje so mu odgovorili : " Ne kamnamo te zaradi dobrega dela , ampak zaradi bogokletja , ker se ti , ki si človek , delaš Boga . " 34 Jezus jim je odgovoril : " Ali ni zapisano v vaši postavi : Jaz sem rekel : bogovi ste . 35 Če je imenoval bogove tiste , ki se jim je zgodila Božja beseda – in Pismo se ne more razvezati – , 36 boste mar vi tistemu , ki ga je Oče posvetil in poslal na svet , očitali bogokletje , ker sem rekel : " Božji Sin sem . " 37 Če ne opravljam del svojega Očeta , mi ne verjemite ; 38 če pa jih opravljam , verjemite delom , če že ne verjamete meni , da boste spoznali in spoznavali , da je Oče v meni in jaz v Očetu . " 39 Spet so ga torej hoteli zgrabiti , pa se je umaknil pred njihovo roko . 40 Znova je odšel čez Jordan v kraj , kjer je Janez najprej krščeval , in ostal tam . 41 Veliko jih je prišlo k njemu in so govorili : " Janez ni storil nobenega znamenja , vendar je bilo resnično vse , kar je Janez povedal o njem . " 42 In mnogi so tam začeli verovati vanj . 1 Bil pa je neki bolnik , Lazar iz Betanije , iz vasi Marije in njene sestre Marte . 2 Marija je bila tista , ki je Gospoda mazilila z dišavnim oljem in mu obrisala noge s svojimi lasmi . Njen brat Lazar je bil bolan . 3 Sestri sta tedaj poslali Jezusu sporočilo : " Gospod , glej , tisti , ki ga imaš rad , je bolan . " 4 Ko je Jezus to slišal , je rekel : " Ta bolezen ni za smrt , ampak v Božje veličastvo , da bo po njej poveličan Božji Sin . " 5 Jezus pa je ljubil Marto , njeno sestro in Lazarja . 6 Ko je torej slišal , da je bolan , je ostal še dva dni v kraju , kjer je bil . 7 Nato je rekel učencem : " Pojdimo spet v Judejo . " 8 Učenci so mu dejali : " Rabi , pravkar so te hoteli Judje kamnati
 , pa greš spet tja ? " 9 Jezus je odgovoril : " Ali nima dan dvanajst ur ? Če kdo hodi podnevi , se ne spotakne , ker vidi luč tega sveta ; 10 če pa kdo hodi okrog ponoči , se spotakne , ker v njem ni luči . " 11 To je rekel , in nato jim je dejal : " Naš prijatelj Lazar spi , vendar grem , da ga zbudim . " 12 Učenci pa so mu rekli : " Gospod , če spi , bo ozdravel . " 13 Jezus je govoril o njegovi smrti , oni pa so mislili , da govori o navadnem spanju . 14 Tedaj jim je Jezus povedal odkrito : " Lazar je umrl . 15 Zaradi vas pa se veselim , da nisem bil tam , da boste verovali . A pojdimo k njemu ! " 16 Tomaž , ki se je imenoval Dvojček , je tedaj rekel součencem : " Pojdimo še mi , da umremo z njim ! " 17 Ko je torej Jezus prišel , je odkril , da je Lazar že štiri dni v grobu . 18 Betanija pa je blizu Jeruzalema , približno petnajst stadijev od njega . 19 Veliko Judov je prišlo k Marti in Mariji , da bi ju tolažili zaradi njunega brata . 20 Ko je Marta slišala , da prihaja Jezus , mu je šla naproti ; Marija pa je sedela doma . 21 Marta je tedaj rekla Jezusu : " Gospod , ko bi bil ti tukaj , bi moj brat ne umrl ; 22 a tudi zdaj vem , da ti bo Bog dal , kar koli ga zaprosiš . " 23 Jezus ji je rekel : " Tvoj brat bo vstal . " 24 Marta mu je dejala : " Vem , da bo vstal ob vstajenju poslednji dan . " 25 Jezus ji je rekel : " Jaz sem vstajenje in življenje : kdor vame veruje , bo živel , tudi če umre ; 26 in vsakdo , ki živi in vame veruje , vekomaj ne bo umrl . Veruješ v to ? " 27 Odgovorila mu je : " Da , Gospod . Trdno verujem , da si ti Mesija , Božji Sin , ki prihaja na svet . " 28 In ko je to rekla , je odšla in poklicala Marijo , svojo sestro . Skrivaj ji je dejala : " Učitelj je tukaj in te kliče . " 29 Ko je ta to slišala , je hitro vstala in mu šla naproti . 30 Jezus še ni prišel v vas ; še vedno je bil na kraju , kjer mu je prišla naproti Marta . 31 Judje , ki so bili pri njej v hiši in jo tolažili , so videli , da je Marija hitro vstala in odšla ven . Stopili so torej za njo , ker so mislili , da je šla h grobu , da bi tam jokala . 32 Marija je prišla tja , kjer je bil Jezus . Ko ga je zagledala , mu je padla k nogam in mu rekla : " Gospod , ko bi bil ti tukaj , bi moj brat ne umrl . " 33 Ko je Jezus videl , da joka in da jokajo tudi Judje , ki so prišli z njo , je bil v duhu pretresen in se je vznemiril . 34 In dejal je : " Kam ste ga položili ? " Rekli so mu : " Gospod, pridi in poglej ! " 35 Jezus se je zjokal . 36 Judje so tedaj govorili : " Glejte , kako ga je imel rad . " 37 Nekateri izmed njih pa so dejali : " Ali ni mogel on , ki je slepemu odprl oči , tudi storiti , da bi ta ne umrl ? " 38 Jezus je bil v sebi spet pretresen in je šel h grobu . Bila je to votlina in pred njo je bil prislonjen kamen . 39 Jezus je rekel : " Odstranite kamen ! " Marta , sestra umrlega , mu je dejala : " Gospod , že ima zadah , saj je četrti dan mrtev . " 40 Jezus ji je rekel : " Ti mar nisem rekel , da boš videla Božje veličastvo , če boš verovala ? " 41 Odstranili so torej kamen ; Jezus pa je vzdignil oči in rekel : " Oče , zahvaljujem se ti , ker si me uslišal . 42 Jaz sem vedel , da me vselej uslišiš , toda zaradi množice , ki stoji okrog mene , sem rekel , da bi verovali , da si me ti poslal . " 43 In ko je to izrekel , je zaklical z močnim glasom : " Lazar , pridi ven ! " 44 In umrli je prišel ven . Noge in roke je imel povezane s povoji in njegov obraz je bil ovit s prtom . Jezus jim je rekel : " Razvežite ga in pustite , naj gre ! " 45 Veliko Judov , ki so prišli k Mariji in videli , kaj je storil , je začelo verovati vanj . 46 Nekateri izmed njih so šli k farizejem in jim povedali , kaj je storil Jezus . 47 Véliki duhovniki in farizeji so sklicali zbor in govorili : " Kaj naj storimo ? Ta človek namreč dela veliko znamenj . 48 Če ga pustimo kar tako , bodo vsi verovali vanj . Prišli bodo Rimljani in nam vzeli sveti kraj in narod . " 49 Eden izmed njih , Kajfa , ki je bil tisto leto véliki duhovnik , jim je rekel : " Vi nič ne veste 50 in ne pomislite , da je za vas bolje , da en človek umre za ljudstvo in ne propade ves narod . " 51 Tega pa ni rekel sam od sebe , ampak je zato , ker je bil tisto leto véliki duhovnik , prerokoval , da mora Jezus umreti za narod ; 52 pa ne samo za narod , temveč tudi zato , da bi razkropljene Božje otroke zbral v eno . 53 Od tega dne je bilo torej sklenjeno , da ga usmrtijo . 54 Jezus poslej ni več očitno hodil med Jude , ampak je šel od tam v pokrajino blizu puščave , v mesto , ki se imenuje Efraím , in je ostal tam s svojimi učenci . 55 Bližala pa se je judovska pasha . Veliko ljudi s podeželja je pred pasho šlo v Jeruzalem , da bi se obredno očistili . 56 Iskali so Jezusa in se med seboj pogovarjali , ko so bili v templju : " Kaj se vam zdi ? Da ne bo prišel na praznik ? " 57 Véliki duhovniki in farizeji pa so izdali ukaz , naj tisti , ki bi izvedel , kje je , naznani , da ga bodo prijeli . 1 Šest dni pred pasho je Jezus prišel v Betanijo , kjer je bil Lazar , ki ga je Jezus obudil od mrtvih . 2 Tam so mu pripravili večerjo ; Marta je stregla , Lazar pa je bil eden izmed tistih , ki so bili z njim pri mizi . 3 Tedaj je Marija vzela funt dragocenega dišavnega olja iz pristne narde , mazilila Jezusu noge in mu noge obrisala s svojimi lasmi . Hiša se je napolnila z vonjem po dišavnem olju . 4 Juda Iškarijot , eden izmed njegovih učencev , ki ga je pozneje izdal , je rekel : 5 " Zakaj tega olja ne bi prodali za tristo denarijev in te dali ubogim ? " 6 Tega pa ni rekel , ker bi skrbel za uboge , ampak ker je bil tat ; imel je namreč denarnico in si je prilaščal , kar so dajali vanjo . 7 Jezus je rekel : " Pusti jo , naj ga prihrani za moj pogrebni dan . 8 Uboge imate namreč vedno med seboj , mene pa nimate vedno . " 9 Velika množica Judov je izvedela , da je tam , in ni prišla le zaradi Jezusa , ampak da bi videla tudi Lazarja , katerega je obudil od mrtvih . 10 Véliki duhovniki pa so sklenili umoriti tudi Lazarja , 11 ker se je zaradi njega veliko Judov ločilo od njih in verovalo v Jezusa . 12 Drugi dan je velika množica , ki je prišla na praznik , slišala , da Jezus prihaja v Jeruzalem . 13 Vzeli so palmove veje , mu šli naproti in vzklikali : " Hozána ! Blagoslovljen , ki prihaja v Gospodovem imenu ! In Izraelov kralj ! " 14 Jezus je našel oslička in sédel nanj , kakor je pisano : 15 Ne boj se , sionska hči ! Glej , tvoj kralj prihaja , sedeč na osličjem mladiču . 16 Njegovi učenci sprva tega niso razumeli . Ko pa je bil Jezus poveličan , so se spomnili , da je bilo to pisano o njem in da so mu to storili . 17 Množica , ki je bila pri njem , ko je poklical Lazarja iz groba in ga obudil od mrtvih , je torej pričala zanj . 18 Zato mu je množica tudi prišla naproti , ker so slišali , da je naredil to znamenje . 19 Farizeji pa so govorili med seboj : " Vidite , da nič ne dosežete . Glejte , vse je odšlo za njim . " 20 Med tistimi , ki so na praznik prišli počastit Boga , je bilo tudi nekaj Grkov . 21 Ti so stopili k Filipu , ki je bil iz Betsajde v Galileji , in ga prosili : " Gospod , radi bi videli Jezusa . " 22 Filip je šel in to povedal Andreju . Andrej in Filip pa sta stopila k Jezusu in mu to povedala . 23 Jezus jima je odgovoril : " Prišla je ura , da se Sin človekov poveliča . 24 Resnično , resnično , povem vam : Če pšenično zrno ne pade v zemljo in ne umre , ostane sámo ; če pa umre , obrodi obilo sadu . 25 Kdor ima rad svoje življenje , ga bo izgubil ; kdor pa sovraži svoje življenje na tem svetu , ga bo ohranil za večno življenje . 26 Če kdo hoče meni služiti , naj hodi za menoj , in kjer sem jaz , tam bo tudi moj služabnik . Če kdo meni služi , ga bo počastil Oče . " 27 " Zdaj je moja duša vznemirjena . In kaj naj rečem ? Oče , reši me iz te ure ? Zavoljo tega sem vendar prišel v to uro . 28 Oče , poveličaj svoje ime ! " Tedaj je prišel glas iz nebes : " Poveličal sem ga in ga bom spet poveličal . " 29 Množica , ki je stala zraven in to slišala , je govorila : " Zagrmelo je . " Drugi pa so govorili : " Angel mu je govoril . " 30 Jezus je odgovoril in rekel : " Ta glas ni nastal zaradi mene , ampak zaradi vas . 31 Zdaj je sodba nad tem svetom , zdaj bo vladar tega sveta izgnan ven , 32 in ko bom povzdignjen z zemlje , bom vse pritegnil k sebi . " 33 To pa je rekel , da je označil , kakšne smrti bo umrl . 34 Množica mu je odgovorila : " Mi smo slišali iz Postave , da Mesija ostane vekomaj ; kako torej lahko rečeš , da mora biti Sin človekov povzdignjen ? Kdo je ta Sin človekov ? " 35 Jezus jim je rekel : " Le še malo časa je luč med vami . Hodíte , dokler imate luč , da vas ne zajame tema . Kdor hodi v temi , ne ve , kam gre . 36 Dokler imate luč , verujte v luč , da postanete sinovi luči . " To jim je Jezus povedal in odšel ter se skril pred njimi . 37 Čeprav je vpričo njih storil toliko znamenj , niso verovali vanj , 38 da se je izpolnila beseda , ki jo je izrekel prerok Izaija : Gospod , kdo je veroval našemu oznanjevanju , in Gospodova roka , komu se je razodela ? 39 Verovati niso mogli zato , ker je , kakor je Izaija dejal na drugem mestu , 40 oslepil njihove oči in zakrknil njihovo srce , da ne bi z očmi videli , da ne bi v srcu razumeli in se spreobrnili in da bi jih jaz ne ozdravil . 41 To je povedal Izaija , ker je videl njegovo slavo in je spregovoril o njem . 42 Vendar jih je bilo tudi med voditelji mnogo , ki so začeli verovati vanj , toda zaradi farizejev tega niso priznavali , da jih ne bi izobčili iz shodnice . 43 Bolj so namreč ljubili človeško slavo kakor Božjo slavo . 44 Jezus je zaklical in rekel : " Kdor veruje vame , ne veruje vame , temveč v tistega , ki me je poslal . 45 Kdor vidi mene , vidi tistega , ki me je poslal . 46 Jaz sem prišel kot luč na svet , da nihče , kdor veruje vame , ne ostane v temi . 47 Če kdo sliši moje besede in se po njih ne ravna , ga ne sodim jaz , ker nisem prišel , da bi svet sodil , ampak da bi ga rešil . 48 Kdor mene
 zaničuje in ne sprejema mojih besed , ima nad seboj sodnika ; beseda , ki sem jo govoril , ta ga bo sodila poslednji dan . 49 Kajti nisem govoril sam od sebe , temveč Oče , ki me je poslal , mi je zapovedal , kaj naj rečem in kaj naj govorim , 50 in vem , da je njegova zapoved večno življenje . Kar torej jaz govorim , govorim tako , kakor mi je povedal Oče . " 1 Pred praznikom pashe je Jezus , ker je vedel , da je prišla njegova ura , ko pojde s tega sveta k Očetu , in ker je vzljubil svoje , ki so bili na svetu , tem izkazal ljubezen do konca . 2 Med večerjo je hudič Judu Iškarijotu , Simonovemu sinu , že položil v srce namen , da Jezusa izda . 3 Ker je Jezus vedel , da mu je Oče dal vse v roke in da je prišel od Boga in odhaja k Bogu , 4 je vstal od večerje , odložil vrhnje oblačilo , vzel platno in se z njim opasal . 5 Nato je vlil vode v umivalnik in začel učencem umivati noge in jih brisati s platnom , s katerim je bil opasan . 6 Prišel je k Simonu Petru . Ta mu je rekel : " Gospod , ti mi noge umivaš ? " 7 Jezus je odvrnil in mu rekel : " Tega , kar jaz delam , ti zdaj še ne razumeš , a spoznal boš pozneje . " 8 Peter mu je rekel : " Ne boš mi umival nog , nikoli ne ! " Jezus mu je odgovoril : " Če te ne umijem , nimaš deleža z menoj . " 9 Simon Peter mu je rekel : " Gospod , potem pa ne samo nog , ampak tudi roke in glavo . " 10 Jezus mu je dejal : " Kdor se je skopal , mu ni treba drugega , kakor da si umije noge ; ves je namreč čist . Tudi vi ste čisti , vendar ne vsi . " 11 Vedel je namreč , kdo ga bo izdal , zato je rekel : " Niste vsi čisti . " 12 Ko jim je umil noge in vzel vrhnje oblačilo , je spet prisedel in jim rekel : " Razumete , kaj sem vam storil ? 13 Vi me kličete " Učitelj " in " Gospod " . In prav govorite , saj to sem . 14 Če sem torej jaz , Gospod in Učitelj , vam umil noge , ste tudi vi dolžni drug drugemu umivati noge . 15 Zgled sem vam namreč dal , da bi tudi vi delali tako , kakor sem jaz vam storil . 16 Resnično , resnično , povem vam : Služabnik ni večji kot njegov gospodar in poslanec ne večji kot tisti , ki ga je poslal . 17 Če to veste , blagor vam , če boste to delali ! 18 Ne govorim o vas vseh . Vem , katere sem izbral , vendar naj se tako izpolni Pismo : Tisti , ki jé moj kruh , je vzdignil svojo peto proti meni . 19 Že zdaj vam povem , preden se zgodi , da boste , ko se bo zgodilo , verovali , da jaz sem . 20 Resnično , resnično , povem vam : Kdor sprejme tistega , ki ga pošljem , mene sprejme ; kdor pa mene sprejme , sprejme tistega , ki me je poslal . " 21 Ko je Jezus to izgovoril , se je v duhu vznemiril , izpričal in rekel : " Resnično , resnično , povem vam : Eden izmed vas me bo izdal . " 22 Učenci so se gledali med seboj , ker si niso mogli misliti , o kom govori . 23 Eden izmed njegovih učencev , tisti , ki ga je Jezus ljubil , je ležal blizu Jezusovega naročja . 24 Simon Peter mu je pomignil , naj ga vpraša , o kom govori . 25 Ta se je naslonil na Jezusove prsi in mu rekel : " Gospod, kdo je ? " 26 Jezus je odgovoril : " Tisti , ki mu bom pomočil grižljaj in mu ga dal . " Tedaj je pomočil grižljaj , ga vzel in dal Judu , sinu Simona Iškarijota . 27 Ko je ta vzel grižljaj , je šel satan vanj . Jezus mu je tedaj rekel : " Kar nameravaš storiti , stôri hitro . " 28 Nobeden izmed tistih , ki so bili pri mizi , ni razumel , zakaj mu je to rekel . 29 Nekateri so mislili ( ker je namreč Juda imel denarnico ) , da mu je Jezus rekel : " Nakupi , kar potrebujemo za praznik , " ali da naj dá kaj ubogim . 30 Ko je torej vzel tisti grižljaj , je šel takoj ven ; bila pa je noč . 31 Ko je šel ven , je Jezus rekel : " Zdaj je Sin človekov poveličan in Bog je poveličan v njem . 32 Če je Bog poveličan v njem , ga bo tudi Bog poveličal v sebi ; in poveličal ga bo takoj . 33 Otroci , le malo časa bom še z vami . Iskali me boste , in kakor sem rekel Judom , zdaj pravim tudi vam : Kamor grem jaz , vi ne morete priti . 34 Novo zapoved vam dam , da se ljubite med seboj ! Kakor sem vas jaz ljubil , tako se tudi vi ljubite med seboj ! 35 Po tem bodo vsi spoznali , da ste moji učenci , če boste med seboj imeli ljubezen . " 36 Simon Peter mu je rekel : " Gospod, kam odhajaš ? " Jezus mu je odgovoril : " Kamor grem , zdaj ne moreš za menoj , prišel pa boš pozneje . " 37 Peter mu je rekel : " Gospod , zakaj ne bi mogel zdaj iti za teboj ? Življenje dam zate . " 38 Jezus je odvrnil : " Življenje daš zame ? Resnično , resnično , povem ti : Petelin ne bo zapel , preden me trikrat ne zatajiš . " 1 " Vaše srce naj se ne vznemirja . Verujete v Boga , tudi vame verujte ! 2 V hiši mojega Očeta je veliko bivališč . Če bi ne bilo tako , ali bi vam rekel : Odhajam , da vam pripravim prostor ? 3 Ko odidem in vam pripravim prostor , bom spet prišel in vas vzel k sebi , da boste tudi vi tam , kjer sem jaz . 4 In kamor jaz grem , poznate pot . " 5 Tomaž mu je rekel : " Gospod , ne vemo , kam greš . Kako bi mogli poznati pot ? " 6 Jezus mu je dejal : " Jaz sem pot , resnica in življenje . Nihče ne pride k Očetu drugače kot po meni . 7 Če ste spoznali mene , boste spoznali tudi mojega Očeta . Od zdaj ga poznate in videli ste ga . " 8 Filip mu je rekel : " Gospod , pokaži nam Očeta in zadosti nam bo . " 9 Jezus mu je dejal : " Filip , toliko časa sem med vami in me nisi spoznal ? Kdor je videl mene , je videl Očeta . Kako moreš ti reči : " Pokaži nam Očeta . " 10 Mar ne veruješ , da sem jaz v Očetu in Oče v meni ? Besed , ki vam jih govorim , ne govorim sam od sebe ; ampak Oče , ki ostaja v meni , opravlja svoja dela . 11 Verujte mi , da sem jaz v Očetu in Oče v meni ; če pa tega ne verujete , verujte zaradi del samih . 12 Resnično , resnično , povem vam : Kdor veruje vame , bo dela , ki jih jaz opravljam , tudi sam opravljal , in še večja kot ta bo opravljal , ker grem jaz k Očetu . 13 Kar koli boste prosili v mojem imenu , bom storil , da bo Oče poveličan v Sinu . 14 Če me boste kaj prosili v mojem imenu, bom jaz to storil . " 15 " Če me ljubite , se boste držali mojih zapovedi ; 16 jaz pa bom prosil Očeta in dal vam bo drugega Tolažnika , da bo ostal pri vas vekomaj : 17 Duha resnice , ki ga svet ne more prejeti , ker ga ne vidi in ne pozna . Vi ga poznate , ker ostaja pri vas in bo v vas . 18 Ne bom vas zapustil sirot , prišel bom k vam . 19 Še malo in svet me ne bo več videl , vi pa me boste videli , ker jaz živim in živeli boste tudi vi . 20 Tisti dan boste spoznali , da sem jaz v Očetu in vi v meni in jaz v vas . 21 Kdor ima moje zapovedi in se jih drži , ta me ljubi ; kdor pa me ljubi , tega bo ljubil moj Oče , in tudi jaz ga bom ljubil in se mu razodel . " 22 Juda ( ne Iškarijot ) mu je rekel : " Gospod , kaj se je zgodilo , da se hočeš razodeti nam , ne pa svetu ? " 23 Jezus je odgovoril in mu rekel : " Če me kdo ljubi , se bo držal moje besede in moj Oče ga bo ljubil . Prišla bova k njemu in prebivala pri njem . 24 Kdor me ne ljubi , se ne drži mojih besed ; in beseda , ki jo slišite , ni moja , ampak od Očeta , ki me je poslal . 25 To sem vam povedal med tem , ko še ostajam pri vas . 26 Tolažnik pa , Sveti Duh , ki ga bo Oče poslal v mojem imenu , on vas bo učil vsega in spomnil vsega , kar sem vam povedal. 27 Mir vam zapuščam , svoj mir vam dajem . Ne dajem vam ga , kakor ga daje svet . Vaše srce naj se ne vznemirja in ne plaši . 28 Slišali ste , da sem vam rekel : " Odhajam in pridem k vam . " Če bi me ljubili , bi se razveselili , da grem k Očetu , saj je Oče večji od mene . 29 In zdaj sem vam povedal , preden se zgodi , da boste verovali , ko se zgodi . 30 Ne bom več veliko govoril z vami , kajti vladar tega sveta prihaja . Meni sicer ne more nič , 31 vendar naj svet spozna , da ljubim Očeta in da delam tako , kakor mi je naročil Oče . Vstanite , pojdimo od tod ! " 1 " Jaz sem resnična vinska trta in moj Oče je vinogradnik . 2 Vsako mladiko na meni , ki ne rodi sadu , odstrani ; in vsako , ki rodi sad , očiščuje , da rodi še več sadu . 3 Vi ste že čisti zaradi besede , ki sem vam jo povedal . 4 Ostanite v meni in jaz v vas . Kakor mladika ne more sama roditi sadu , če ne ostane na trti , tako tudi vi ne , če ne ostanete v meni . 5 Jaz sem trta , vi mladike . Kdor ostane v meni in jaz v njem , ta rodi obilo sadu , kajti brez mene ne morete storiti ničesar . 6 Če kdo ne ostane v meni , ga vržejo proč kakor mladiko in se posuši . Te mladike poberejo in vržejo v ogenj in zgorijo . 7 Če ostanete v meni in moje besede ostanejo v vas , prosíte , kar koli hočete , in se vam bo zgodilo . 8 V tem je poveličan moj Oče , da obrodite obilo sadu in postanete moji učenci . 9 Kakor je Oče mene ljubil , sem tudi jaz vas ljubil . Ostanite v moji ljubezni ! 10 Če se boste držali mojih zapovedi , boste ostali v moji ljubezni , kakor sem se tudi jaz držal zapovedi svojega Očeta in ostajam v njegovi ljubezni . 11 To sem vam povedal , da bo moje veselje v vas in da bo vaše veselje dopolnjeno . 12 To je moja zapoved , da se ljubite med seboj , kakor sem vas jaz ljubil . 13 Nihče nima večje ljubezni , kakor je ta , da dá življenje za svoje prijatelje . 14 Vi ste moji prijatelji , če delate , kar vam naročam . 15 Ne imenujem vas več služabnike , ker služabnik ne ve , kaj dela njegov gospodar ; vas sem imenoval prijatelje , ker sem vam razodel vse , kar sem slišal od svojega Očeta . 16 Niste vi mene izvolili , ampak sem jaz vas izvolil in vas postavil , da greste in obrodite sad in da vaš sad ostane ; tako vam bo Oče dal , kar koli ga boste prosili v mojem imenu . 17 To vam naročam , da se ljubite med seboj ! " 18 " Če vas svet sovraži , vedite , da je mene sovražil pred vami . 19 Če bi bili od sveta , bi svet ljubil , kar je njegovo ; ker pa niste od sveta , ampak sem vas jaz odbral od sveta , vas svet sovraži . 20 Spominjajte se besede , ki sem vam jo rekel : " Služabnik ni večji kot njegov gospodar . " Če so preganjali mene , bodo preganjali tudi vas ; če so se držali moje besede , se bodo tudi vaše . 21 Vse to vam bodo
 delali zaradi mojega imena , ker ne poznajo tistega , ki me je poslal . 22 Ko bi ne prišel in bi jim ne govoril , bi ne imeli greha , zdaj pa za svoj greh nimajo opravičila . 23 Kdor sovraži mene , sovraži tudi mojega Očeta . 24 Ko bi ne storil del med njimi , ki jih ni storil nihče drug , bi ne imeli greha ; zdaj pa so jih videli , a kljub temu sovražijo mene in mojega Očeta . 25 Vendar naj se tako izpolni beseda , ki je zapisana v njihovi Postavi : Sovražili so me brez vzroka . 26 Ko pa pride Tolažnik , ki vam ga bom poslal od Očeta , Duh resnice , ki izhaja od Očeta , bo on pričeval o meni ; 27 in tudi vi pričujete , ker ste od začetka z menoj . 1 To sem vam povedal , da se ne pohujšate . 2 Iz shodnic vas bodo izobčili ; pride celo ura , ko bo vsak , kdor vas umori , mislil , da opravlja bogoslužno daritev . 3 In to bodo počeli , ker niso spoznali ne Očeta ne mene . 4 Toda te stvari sem vam povedal , da se boste spominjali , ko pride njihova ura , da sem vam jaz povedal . " " Tega vam v začetku nisem povedal , ker sem bil z vami ; 5 zdaj pa odhajam k njemu , ki me je poslal , in nobeden izmed vas me ne vpraša : " Kam odhajaš ? " , 6 temveč vam je žalost napolnila srce , ker sem vam to povedal . 7 Toda govorim vam resnico : za vas je bolje , da grem ; kajti če ne grem , Tolažnik ne bo prišel k vam ; če pa odidem , vam ga bom poslal . 8 Ko pride on , bo ovrgel svet glede greha , pravičnosti in sodbe : 9 glede greha , ker vame ne verujejo , 10 glede pravičnosti, ker odhajam k Očetu in me ne boste več videli , 11 glede sodbe pa , ker je vladar tega sveta obsojen . 12 Še veliko vam imam povedati , a zdaj ne morete nositi . 13 Ko pa pride on , Duh resnice , vas bo uvedel v vso resnico , ker ne bo govoril sam od sebe , temveč bo povedal , kar bo slišal , in oznanjal vam bo prihodnje reči . 14 On bo mene poveličal , ker bo iz mojega jemal in vam oznanjal . 15 Vse , kar ima Oče , je moje , zato sem vam rekel : Iz mojega jemlje in vam bo oznanjal . " 16 " Še malo in me ne boste več videli , in spet malo in me boste videli . " 17 Tedaj je nekaj njegovih učencev govorilo med seboj : " Kaj pomeni to , kar nam pravi : " Še malo in me ne boste videli , in spet malo in me boste videli " in kaj : " Grem k Očetu . " " 18 Govorili so : " Kaj pomeni , kar pravi – " malo " ? Ne vemo , kaj govori . " 19 Jezus je vedel , da so ga hoteli vprašati , in jim je rekel : " O tem se sprašujete , ker sem rekel : " Še malo in me ne boste videli , in spet malo in me boste videli " ? 20 Resnično , resnično , povem vam : Jokali in žalovali boste , svet pa se bo veselil . Vi boste žalovali , toda vaša žalost se bo spremenila v veselje . 21 Žena na porodu čuti žalost , ker je prišla njena ura . Ko pa rodi , se ne spominja več tesnobe zavoljo veselja , ker se je človek rodil na svet . 22 Tudi vi ste zdaj žalostni . Toda spet vas bom videl in vaše srce se bo veselilo in veselja vam nihče ne bo vzel . 23 In tisti dan me ne boste ničesar spraševali . Resnično , resnično , povem vam : Če boste kaj prosili Očeta v mojem imenu , vam bo dal . 24 Do zdaj niste ničesar prosili v mojem imenu . Prosíte in boste prejeli , da bo vaše veselje dopolnjeno . " 25 " To sem vam govoril v prispodobah . Pride ura , ko vam ne bom več govoril v prispodobah , ampak vam bom o Očetu jasno oznanjal . 26 Tisti dan boste prosili v mojem imenu , in ne pravim vam , da bom jaz prosil Očeta za vas . 27 Oče sam vas ima rad , ker imate tudi vi mene tako radi in trdno verujete , da sem prišel od Boga . 28 Izšel sem od Očeta in prišel na svet , spet zapuščam svet in grem k Očetu . " 29 Njegovi učenci so rekli : " Poglej , zdaj govoriš jasno in ne uporabljaš nobene prispodobe . 30 Zdaj vemo , da vse veš in da ti ni potrebno , da te kdo kaj vpraša . Zato verujemo , da si prišel od Boga . " 31 Jezus jim je odgovoril : " Zdaj verujete ? 32 Glejte , pride ura in je že prišla , ko se boste razkropili vsak na svoje in me pustili samega . Vendar nisem sam , kajti Oče je z menoj . 33 To sem vam povedal , da bi imeli mir v meni . Na svetu imate stisko , toda bodite pogumni : jaz sem svet premagal . " 1 Ko je to izrekel , je povzdignil oči proti nebu in dejal : " Oče , prišla je ura . Poveličaj svojega Sina , da Sin poveliča tebe , 2 kajti dal si mu oblast nad vsemi živimi bitji , da bi dal večno življenje vsem , ki si mu jih dal . 3 Večno življenje pa je v tem , da spoznavajo tebe , edinega resničnega Boga , in njega , ki si ga poslal , Jezusa Kristusa . 4 Jaz sem te poveličal na zemlji s tem , da sem dokončal delo , ki si mi ga dal, da ga opravim . 5 In zdaj me ti , Oče , poveličaj pri sebi z veličastvom , ki sem ga imel pri tebi , preden je bil svet . 6 Razodel sem tvoje ime ljudem , katere si mi dal od sveta . Tvoji so bili , pa si jih dal meni in so se držali tvoje besede . 7 Zdaj vedo , da je vse , kar si mi dal , od tebe ; 8 kajti besede , ki si mi jih dal , sem dal njim . Oni so jih sprejeli in resnično spoznali , da sem izšel od tebe , ter začeli verovati , da si me ti poslal . 9 Jaz prosim zanje . Ne prosim za svet , temveč za tiste , ki si mi jih dal , ker so tvoji ; 10 in vse moje je tvoje , in kar je tvoje , je moje in poveličan sem v njih . 11 Nisem več na svetu ; oni so na svetu , jaz pa odhajam k tebi . Sveti Oče , ohrani jih v svojem imenu , ki si mi ga dal , da bodo eno kakor midva . 12 Dokler sem bil z njimi , sem jih varoval v tvojem imenu , ki si mi ga dal . Obvaroval sem jih in nobeden izmed njih se ni pogubil , razen sina pogubljenja , da se izpolni Pismo . 13 Zdaj odhajam k tebi , vendar to govorim na svetu , da bodo imeli moje veselje v sebi dopolnjeno . 14 Izročil sem jim tvojo besedo , svet pa jih je zasovražil , ker niso od sveta , kakor jaz nisem od sveta . 15 Ne prosim , da jih vzameš s sveta , ampak da jih obvaruješ hudega . 16 Niso od sveta , kakor jaz nisem od sveta . 17 Posveti jih v resnici ; tvoja beseda je resnica . 18 Kakor si mene poslal na svet , sem tudi jaz njih poslal v svet , 19 in zanje se posvečujem , da bi bili tudi oni posvečeni v resnici . 20 Toda ne prosim samo za té , ampak tudi za tiste , ki bodo po njihovi besedi verovali vame : 21 da bi bili vsi eno , kakor si ti , Oče , v meni in jaz v tebi , da bi bili tudi oni v naju , da bo svet veroval , da si me ti poslal . 22 In jaz sem jim dal veličastvo , ki si ga dal meni , da bi bili eno , kakor sva midva eno : 23 jaz v njih in ti v meni , da bi bili popolnoma eno . Naj svet spozna , da si me ti poslal in da si jih ljubil , kakor si ljubil mene . 24 Oče , hočem , naj bodo tudi ti , ki si mi jih dal , z menoj tam , kjer sem jaz , da bodo gledali moje veličastvo , ki si mi ga dal , ker si me ljubil pred začetkom sveta . 25 Pravični Oče , svet te ni spoznal , jaz pa sem te spoznal in ti so spoznali , da si me ti poslal . 26 In razodel sem jim tvoje ime in jim ga bom razodeval , da bo ljubezen , s katero si me ljubil , v njih in bom jaz v njih . " 1 Ko je Jezus to povedal , je s svojimi učenci odšel čez Cedronsko dolino , kjer je bil vrt , v katerega je šel , sam in njegovi učenci . 2 Tudi Juda , ki ga je izdal , je vedel za ta kraj , kajti Jezus se je tam večkrat sešel s svojimi učenci . 3 Juda je torej vzel četo in služabnike od vélikih duhovnikov in farizejev ter jih privedel tja z baklami , svetilkami in orožjem . 4 Tedaj je Jezus , ki je vedel , kaj vse bo prišlo nadenj , šel ven in jim dejal : " Koga iščete ? " 5 Odgovorili so mu : " Jezusa Nazarečana . " Rekel jim je : " Jaz sem . " Z njimi je stal tudi njegov izdajalec Juda . 6 Ko jim je rekel : " Jaz sem , " so stopili nazaj in padli na tla . 7 Spet jih je vprašal : " Koga iščete ? " Rekli so : " Jezusa Nazarečana . " 8 Jezus je odgovoril : " Rekel sem vam , da sem jaz . Če torej mene iščete , pustite te , naj odidejo , " 9 da bi se izpolnila beseda , ki jo je bil povedal : " Nikogar izmed teh , ki si mi jih dal , nisem izgubil . " 10 Simon Peter pa je imel meč . Izvlekel ga je in udaril po služabniku vélikega duhovnika in mu odsekal desno uho ; služabniku pa je bilo ime Malh . 11 Tedaj je Jezus rekel Petru : " Spravi meč v nožnico ! Ali naj ne izpijem keliha , ki mi ga je dal Oče ? " 12 Tedaj so vojaki iz čete , poveljnik in judovski stražarji zgrabili Jezusa in ga zvezali . 13 Peljali so ga najprej k Hanu ; bil je namreč tast Kajfu , ki je bil tisto leto véliki duhovnik , 14 Kajfa pa je bil tisti , ki je Judom svetoval : " Bolje je , da en človek umre za ljudstvo . " 15 Simon Peter in neki drug učenec sta šla za Jezusom . Tisti učenec se je poznal z vélikim duhovnikom in je šel z Jezusom na dvorišče vélikega duhovnika , 16 Peter pa je ostal zunaj pri vratih . Oni drugi učenec , ki se je poznal z vélikim duhovnikom , je šel ven , se pogovoril z vratarico in peljal Petra noter . 17 Tedaj je dekla , ki je bila vratarica , rekla Petru : " Kaj nisi tudi ti izmed učencev tega človeka ? " On je dejal : " Nisem . " 18 Služabniki in stražarji so stali tam ; pripravili so žerjavico , ker je bil mraz , in se greli . Tudi Peter je stal med njimi in se grel . 19 Véliki duhovnik je tedaj vprašal Jezusa o njegovih učencih in njegovem nauku . 20 Jezus mu je odgovoril : " Javno sem govoril svetu . Vselej sem učil v shodnici in v templju , kjer se shajajo vsi Judje , na skrivnem pa nisem nič povedal . 21 Kaj vprašuješ mene ? Vprašaj tiste , ki so slišali , kaj sem jim povedal , saj vedo , kaj sem rekel . " 22 Ko je Jezus to rekel , ga je eden izmed služabnikov , ki je stal zraven , udaril po licu in dejal : " Tako odgovarjaš vélikemu duhovniku ? " 23 Jezus mu je odgovoril : " Če sem napačno rekel , izpričaj , da napačno ; če pa prav , zakaj me tolčeš ? " 24 Nato ga je Hana zvezanega poslal k vélikemu duhovniku Kajfu . 25 Simon Peter pa je stal in se grel . Rekli so mu : " Mar nisi tudi ti izmed njegovih učencev ? " Tajil je in rekel : " Nisem . " 26 Eden izmed služabnikov vélikega duhovnika , sorodnik tistega , ki mu je Peter odsekal uho , je dejal : " Ali
 te nisem videl z njim na vrtu ? " 27 Peter je spet zanikal ; in takoj je petelin zapel . 28 Od Kajfa so torej Jezusa peljali v sodno hišo . Bilo je zgodaj zjutraj . Sami niso šli v sodno hišo , da se ne bi omadeževali , ampak bi smeli jesti pashalno jagnje . 29 Pilat je prišel ven k njim in rekel : " Kakšno tožbo imate zoper tega človeka ? " 30 Odgovorili so in mu rekli : " Ko ne bi bil hudodelec , bi ti ga ne izročili . " 31 Tedaj jim je Pilat dejal : " Vzemite ga in ga sodite po svoji postavi . " Judje so mu rekli : " Mi ne smemo nikogar usmrtiti . " 32 S tem se je izpolnila Jezusova beseda , s katero je označil , kakšne smrti bo umrl . 33 Tedaj je šel Pilat spet v sodno hišo , poklical Jezusa in mu rekel : " Si ti judovski kralj ? " 34 Jezus mu je odgovoril : " Praviš ti to sam od sebe ali so ti drugi povedali o meni ? " 35 Pilat je odvrnil : " Sem mar Jud ? Tvoj narod in véliki duhovniki so te izročili meni . Kaj si storil ? " 36 Jezus je odgovoril : " Moje kraljestvo ni od tega sveta . Ko bi bilo moje kraljestvo od tega sveta , bi se moji služabniki bojevali , da ne bi bil izročen Judom , toda moje kraljestvo ni od tod . " 37 Pilat mu je rekel : " Torej si ti vendarle kralj ? " Jezus je odgovoril : " Ti praviš , da sem kralj . Jaz sem zato rojen in sem zato prišel na svet , da pričujem za resnico . Kdor je iz resnice , posluša moj glas . " 38 Pilat mu je rekel : " Kaj je resnica ? " Ko je to dejal , je šel spet ven k Judom in jim rekel : " Jaz ne najdem na njem nobene krivde . 39 Toda pri vas je navada , da vam za pasho izpustim enega človeka . Hočete torej , da vam izpustim judovskega kralja ? " 40 Spet so zavpili : " Ne tega , ampak Baraba ! " Baraba pa je bil razbojnik . 1 Tedaj je Pilat vzel Jezusa in ga dal bičati . 2 Vojaki so spletli iz trnja krono , mu jo dali na glavo in ga ogrnili s škrlatnim plaščem . 3 In stopali so k njemu in govorili : " Pozdravljen , judovski kralj ! " in ga udarjali . 4 Pilat je šel spet ven in jim rekel : " Glejte , pripeljem vam ga ven , da boste spoznali , da ne najdem na njem nobene krivde . " 5 Jezus je torej prišel ven . Imel je trnovo krono in škrlaten plašč . Pilat jim je rekel : " Glejte, človek ! " 6 Ko so ga véliki duhovniki in služabniki videli , so zavpili : " Križaj ga , križaj ga ! " Pilat jim je rekel : " Vzemite ga vi in ga križajte , kajti jaz ne najdem krivde na njem . " 7 Judje so mu odgovorili : " Mi imamo Postavo in po Postavi mora umreti , ker se je delal Božjega Sina . " 8 Ko je Pilat slišal te besede , se je še bolj zbal . 9 Spet je šel v sodno hišo in rekel Jezusu : " Od kod si ti ? " Jezus pa mu ni dal odgovora . 10 Tedaj mu je Pilat rekel : " Z mano ne govoriš ? Ne veš , da imam oblast , da te oprostim , in oblast , da te križam ? " 11 Jezus mu je odgovoril : " Nobene oblasti bi ne imel nad menoj , če bi ti ne bilo dano od zgoraj . Zato ima večji greh tisti , ki me je tebi izročil . " 12 Odtlej si je Pilat prizadeval , da bi ga oprostil . Judje pa so zavpili : " Če tega oprostiš , nisi cesarjev prijatelj . Vsak , kdor se dela kralja , nasprotuje cesarju . " 13 Ko je Pilat slišal te besede , je dal Jezusa pripeljati ven . Sédel je na sodni stol na kraju , ki se imenuje Litóstrotos , po hebrejsko Gabatá . 14 Bil pa je dan pripravljanja na pasho , okrog šeste ure . In Pilat je rekel Judom : " Glejte , vaš kralj ! " 15 Oni pa so zavpili : " Proč z njim , proč z njim , križaj ga ! " Pilat jim je rekel : " Vašega kralja naj križam ? " Véliki duhovniki so odgovorili : " Nimamo kralja razen cesarja ! " 16 Tedaj jim ga je izročil , da bi bil križan . Vzeli so torej Jezusa . 17 Nesel si je križ in šel ven proti kraju , imenovanemu Kraj lobanje , po hebrejsko Golgota . 18 Tam so ga križali in z njim vred dva druga , na vsaki strani enega , v sredi pa Jezusa . 19 Pilat je napravil tudi napis in ga postavil na križ . Napisano pa je bilo : " Jezus Nazarečan , judovski kralj . " 20 Ta napis je bralo veliko Judov , ker je bil kraj , kjer so križali Jezusa , blizu mesta , in je bilo napisano po hebrejsko , po latinsko in po grško . 21 Judovski véliki duhovniki so tedaj govorili Pilatu : " Ne piši : " Judovski kralj , " ampak da je on rekel : " Judovski kralj sem . " " 22 Pilat je odvrnil : " Kar sem napisal , sem napisal . " 23 Ko so vojaki križali Jezusa , so mu vzeli oblačila – razdelili so jih na štiri dele , za vsakega vojaka po en del – in suknjo . Suknja pa je bila brez šiva , od vrha scela stkana . 24 Med seboj so se dogovorili : " Nikar je ne parajmo , ampak žrebajmo zanjo , čigava bo , " da se je tako izpolnilo Pismo , ki pravi : Razdelili so si moja oblačila in za mojo suknjo so žrebali . In vojaki so to storili . 25 Poleg Jezusovega križa pa so stale njegova mati in sestra njegove matere , Marija Klopájeva in Marija Magdalena . 26 Ko je Jezus videl svojo mater in zraven stoječega učenca , katerega je ljubil , je rekel materi : " Žena , glej , tvoj sin ! " 27 Potem je rekel učencu : " Glej , tvoja mati ! " In od tiste ure jo je učenec vzel k sebi . 28 Nato je Jezus , ker je vedel , da je že vse izpolnjeno , in da bi se izpolnilo Pismo , rekel : " Žejen sem . " 29 Tam je stala posoda , polna kisa . V kis namočeno gobo so nataknili na hizop in mu jo podali k ustnicam . 30 Ko je Jezus vzel kisa , je rekel : " Izpolnjeno je . " In nagnil je glavo in izročil duha . 31 Ker je bil dan pripravljanja in zato , da telesa čez soboto ne bi ostala na križu ( kajti tisto soboto je bil velik praznik ) , so Judje prosili Pilata , naj bi jim strli noge in jih sneli . 32 Prišli so torej vojaki in strli noge prvemu in drugemu , ki sta bila križana z Jezusom . 33 Ko so prišli do Jezusa in videli , da je že mrtev , mu niso strli nog , 34 ampak mu je eden izmed vojakov s sulico prebodel stran in takoj sta pritekli kri in voda . 35 Tisti , ki je videl , je pričeval in njegovo pričevanje je resnično . On ve , da govori resnico , da bi tudi vi verovali . 36 To se je namreč zgodilo , da se je izpolnilo Pismo : Nobena izmed njegovih kosti se ne bo zlomila . 37 In spet drugo Pismo pravi : Gledali bodo vanj , ki so ga prebodli . 38 Potem je Jožef iz Arimateje , Jezusov učenec , čeprav je bil to iz strahu pred Judi na skrivaj , prosil Pilata , da bi odnesel Jezusovo telo . In Pilat je dovolil . Prišel je torej in odnesel njegovo telo . 39 Prišel pa je tudi Nikodém , tisti , ki je najprej ponoči prišel k Jezusu , in prinesel okrog sto funtov zmesi mire in aloje . 40 Vzela sta torej Jezusovo telo in ga z dišavami vred povila s povoji , kakor imajo Judje navado pokopavati . 41 Na kraju , kjer je bil Jezus križan , pa je bil vrt in na vrtu nov grob , v katerega še nihče ni bil položen . 42 Ker je bil grob blizu , sta zaradi judovskega dneva pripravljanja Jezusa položila tja . 1 Prvi dan tedna je prišla Marija Magdalena navsezgodaj , še v temi , h grobu in je videla , da je kamen odstranjen od groba . 2 Tedaj je stekla in prišla k Simonu Petru in k drugemu učencu , ki ga je imel Jezus rad , ter jima rekla : " Gospoda so vzeli iz groba in ne vemo , kam so ga položili . " 3 Peter in oni drugi učenec sta šla ven in se odpravila h grobu . 4 Skupaj sta tekla , vendar je drugi učenec Petra prehitel in prvi prišel h grobu . 5 Sklonil se je in videl povoje , ki so ležali tam , vendar ni vstopil . 6 Tedaj je prišel tudi Simon Peter , ki je šel za njim , in stopil v grob. Videl je povoje , ki so ležali tam , 7 in prtič , ki je bil na Jezusovi glavi , vendar ni ležal s povoji , temveč posebej zvit na drugem mestu . 8 Tedaj je vstopil tudi oni drugi učenec , ki je prvi prišel h grobu ; in videl je in veroval . 9 Nista še namreč umevala Pisma , da mora vstati od mrtvih . 10 Nato sta se učenca vrnila domov . 11 Marija pa je stala zunaj pred grobom in jokala . Med jokom se je sklonila v grob 12 in zagledala dva angela v belih oblačilih . Sedela sta eden pri vzglavju in eden pri vznožju , kjer je bilo položeno Jezusovo telo . 13 Rekla sta ji : " Žena , zakaj jokaš ? " Dejala jima je : " Mojega Gospoda so odnesli in ne vem , kam so ga položili . " 14 Ko je to rekla , se je obrnila in zagledala Jezusa . Stal je tam , pa ni vedela , da je Jezus . 15 Jezus ji je rekel : " Žena , zakaj jokaš ? Koga iščeš ? " Mislila je , da je vrtnar , in mu rekla : " Gospod , če si ga ti odnesel , mi povej , kam si ga položil , in ga bom jaz odnesla . " 16 Jezus ji je dejal : " Marija ! " Ona se je obrnila in po hebrejsko rekla : " Rabuní " ( kar pomeni Učitelj ) . 17 Jezus ji je rekel : " Ne oklepaj se me ! Kajti nisem še šel gor k Očetu ; pojdi pa k mojim bratom in jim povej : " Odhajam gor k svojemu Očetu in vašemu Očetu , k svojemu Bogu in vašemu Bogu . " " 18 Marija Magdalena je šla in učencem sporočila : " Gospoda sem videla , " in to, kar ji je povedal . 19 Pod noč tistega dne , prvega v tednu , ko so bila tam , kjer so se učenci zadrževali , vrata iz strahu pred Judi zaklenjena , je prišel Jezus , stopil mednje in jim rekel : " Mir vam bodi ! " 20 In ko je to rekel , jim je pokazal roke in stran . Učenci so se razveselili , ko so videli Gospoda . 21 Tedaj jim je Jezus spet rekel : " Mir vam bodi ! Kakor je Oče mene poslal , tudi jaz vas pošiljam . " 22 In ko je to izrekel , je dihnil vanje in jim dejal : " Prejmite Svetega Duha ! 23 Katerim grehe odpustite , so jim odpuščeni ; katerim jih zadržite , so jim zadržani . " 24 Tomaža , enega izmed dvanajsterih , ki se je imenoval Dvojček , pa ni bilo med njimi , ko je prišel Jezus . 25 Drugi učenci so mu torej pripovedovali : " Gospoda smo videli . " On pa jim je rekel : " Če ne vidim na njegovih rokah rane od žebljev in ne vtaknem prsta v rane od žebljev in ne položim roke v njegovo stran , nikakor ne bom veroval . " 26 Čez osem dni so bili njegovi učenci spet notri in Tomaž z njimi . Jezus je prišel pri zaprtih vratih , stopil mednje in jim rekel : " Mir vam bodi ! " 27 Potem je rekel Tomažu : " Položi svoj prst sem in poglej moje roke! Daj svojo roko in jo položi v mojo
 stran in ne bodi neveren , ampak veren . " 28 Tomaž mu je odgovoril in rekel : " Moj Gospod in moj Bog ! " 29 Jezus mu je rekel : " Ker si me videl , veruješ ? Blagor tistim , ki niso videli , pa so začeli verovati ! " 30 Jezus je vpričo svojih učencev storil še veliko drugih znamenj , ki niso zapisana v tej knjigi ; 31 ta pa so zapisana , da bi vi verovali , da je Jezus Mesija , Božji Sin , in da bi s tem , da verujete , imeli življenje v njegovem imenu . 1 Potem se je Jezus spet razodel učencem pri Tiberijskem jezeru . Razodel pa se je takóle : 2 Simon Peter , Tomaž , ki se imenuje Dvojček , Natánael iz galilejske Kane , Zebedéjeva sinova in dva druga izmed njegovih učencev so bili skupaj . 3 Simon Peter jim je rekel : " Ribe grem lovit . " Dejali so mu : " Tudi mi gremo s teboj . " Odšli so in stopili v čoln , toda tisto noč niso nič ujeli . 4 Ko se je že zdanilo , je stal Jezus na bregu , vendar učenci niso vedeli , da je Jezus . 5 Jezus jim je rekel : " Otroci , imate kaj hrane ? " Odgovorili so mu : " Nič . " 6 Tedaj jim je rekel : " Vrzite mrežo na desno stran čolna in boste našli . " Vrgli so jo , pa je zaradi obilice rib niso mogli več izvleči . 7 Tisti učenec , ki ga je Jezus ljubil , je rekel Petru : " Gospod je . " Ko je Simon Peter slišal , da je Gospod , si je opasal vrhnje oblačilo , ker je bil gol , in se vrgel v jezero . 8 Drugi učenci so pripluli s čolnom in privlekli mrežo z ribami ; niso bili namreč daleč od brega , le kakih dvesto komolcev . 9 Ko so stopili na kopno , so na tleh zagledali žerjavico in na njej ribo ter kruh . 10 Jezus jim je rekel : " Prinesite ribe , ki ste jih pravkar ujeli ! " 11 Simon Peter se je tedaj vkrcal in potegnil na kopno mrežo , polno velikih rib ; bilo jih je sto triinpetdeset . Čeprav jih je bilo toliko , se mreža ni raztrgala . 12 Jezus jim je rekel : " Pridite jest ! " Toda nobeden izmed učencev si ga ni drznil vprašati : " Kdo si ti ? " ; vedeli so namreč , da je Gospod . 13 Jezus je prišel , vzel kruh in jim ga ponudil ; in prav tako ribo . 14 To je bilo že tretjič , da se je Jezus razodel učencem , odkar je bil obujen od mrtvih . 15 Ko so pojedli , je Jezus rekel Simonu Petru : " Simon , Janezov sin , ali me ljubiš bolj kakor tile ? " Rekel mu je : " Da , Gospod , ti veš , da te imam rad . " Rekel mu je : " Hrani moja jagnjeta ! " 16 Spet , drugič , mu je rekel : " Simon , Janezov sin , ali me ljubiš ? " Rekel mu je : " Da , Gospod , ti veš , da te imam rad . " Rekel mu je : " Pasi moje ovce !"  17 Tretjič mu je rekel : " Simon , Janezov sin , ali me imaš rad ? " Peter se je užalostil , ker mu je tretjič rekel : " Ali me imaš rad ? " in mu je rekel : " Gospod , ti vse veš , ti veš , da te imam rad . " Jezus mu je rekel : " Hrani moje ovce ! 18 Resnično , resnično , povem ti : Ko si bil mlad , si se opasoval sam in si hodil , kamor si hotel ; ko pa se postaraš , boš raztegnil roke in drug te bo opasal in odvedel , kamor nočeš . " 19 To pa je rekel , da je označil , s kakšno smrtjo bo poveličal Boga . In ko je to rekel , mu je dejal : " Hôdi za menoj ! " 20 Peter se je obrnil in videl , da gre za njima učenec , ki ga je Jezus ljubil in se je pri večerji naslonil na njegove prsi in mu rekel : " Gospod , kdo je tisti , ki te bo izdal ? " 21 Ko ga je Peter zagledal , je rekel Jezusu : " Gospod , kaj pa ta ? " 22 Jezus mu je dejal : " Če hočem , da ostane , dokler ne pridem , kaj ti to mar ? Ti hôdi za menoj ! " 23 Zavoljo tega se je med brati razširila ta govorica , da tisti učenec ne bo umrl . Toda Jezus mu ni rekel , da ne bo umrl , ampak : " Če hočem , da ostane , dokler ne pridem , kaj ti to mar ? " 24 To je učenec , ki o tem pričuje in je to napisal , in vemo , da je njegovo pričevanje resnično . 25 Jezus pa je storil še veliko drugega . Če bi to popisali eno za drugim , mislim , da ves svet ne bi mogel obseči knjig , ki bi bile napisane .
